 Archivio antropologico mediterraneo  
Anno XXII, n. 21 (1) | 2019
Miscellanea
Tutti i colori del verde. Il ruolo del verde urbano
nei processi di cittadinanza nella città di Bolzano
All the colours of green. Urban green in the city of Bolzano (north-Italy) and its
role in processes of citizenship and ethnic identity
Roberta Raffaetà
Edizione digitale
URL:  https://journals.openedition.org/aam/1246
DOI: 10.4000/aam.1246 
ISSN:  2038-3215
Editore
Dipartimento Culture e Società - Università di Palermo
 
Notizia bibliografica digitale
Roberta Raffaetà , «Tutti i colori del verde. Il ruolo del verde urbano nei processi di cittadinanza nella
città di Bolzano », Archivio antropologico mediterraneo  [Online], Anno XXII, n. 21 (1) | 2019, online dal 30
juin 2019, consultato il 29 octobre 2024. URL: http://journals.openedition.org/aam/1246 ; DOI: https://
doi.org/10.4000/aam.1246 
Questo documento è stato generato automaticamente il 29 ottobre 2024.
Solamente il testo è utilizzabile con licenza CC BY-NC-ND 4.0 . Salvo diversa indicazione, per tutti agli
altri elementi (illustrazioni, allegati importati) la copia non è autorizzata ("Tutti i diritti riservati").
Tutti i colori del verde. Il ruolo del
verde urbano nei processi di
cittadinanza nella città di Bolzano1
All the colours of green. Urban green in the city of Bolzano (north-Italy) and its
role in processes of citizenship and ethnic identity
Roberta Raffaetà
 
1. Introduzione
1 L’obiettivo di questo articolo è analizzare come la storia, la gestione, la percezione e le
pratiche relative al verde2 urbano nella città di Bolzano siano implicate in progetti di
cittadinanza, nazionalizzazione ed etnicizzazione3. L’approccio analitico qui utilizzato
combina temi ambientali con temi socio-politici (Koensler, Papa 2013). In particolare,
mi inserisco in un dibattito che, in seno all’antropologia, sta analizzando in maniera
trasversale la convergenza di crisi apparentemente scollegate tra loro, ovvero l’ascesa
di  movimenti  di  estrema  destra,  il  ritorno  di  nazionalismi  e  l’intensificarsi  del
cambiamento climatico (Fortun 2012; Hage 2016). La crisi ambientale e le varie crisi
socio-politiche convergono perché, al di là dell’apparente diversità, mettono in scena
uno stesso modo di abitare e agire nel mondo, ovvero rappresentano «the final stages
of  an  equally  colonial  mode  of  instrumentalizing,  dominating,  and  exploiting  the
natural world, as well as differentiating oneself from it» (Hage 2016: 38).
2 Questo articolo trae spunto dal lavoro pioneristico di Laura Rival che, a fine anni ’90, ha
cominciato a parlare della vita sociale degli alberi, secondo l’idea che gli alberi «provide
some of the most visible and potent symbols of social process and collective identity».
Nelle intenzioni di Rival, esaminare il simbolismo sociale degli alberi non ha lo scopo di
tracciare «an absolute distinction between nature and culture, but, on the contrary, in
reaffirming the continuity of biological species within the living world» (1998: 3). Sulla
scia di questo lavoro si inseriscono anche le ricerche di Nadia Breda (2000, 2010, 2013) eTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20191
della sua allieva Pajossin (2015) sulla rilevanza antropologica delle piante nel contesto
italiano.  Questi  studi  precedono  di  poco,  o  sono  coevi,  il  dibattito  antropologico
internazionale contemporaneo sulle piante e i vegetali che, con Kohn (2014) e Tsing
(2015), si è collegato a quello più ampio dell’“ontological turn” (Holbrad et al. 2014) e
della “etnografia multispecie” (Kirksey, Helmreich 2010). Nella sua monografia How
Forests Think  (2013), Kohn introduce le piante nel dibattito antropologico in relazione
alle ontologie relazionali (vd., per es. Strathern 1992). Nella descrizione di Kohn, per i
Runa dell’Amazzonia, non solo lo statuto ontologico delle persone emerge a partire
dalle  interazioni  che  essi  hanno  con  altre  persone,  ma  l’enfasi  è  posta
sull’interdipendenza  che  essi  hanno  sia  con  gli  animali  che  con  le  piante.  Questo
approccio è stato poi sviluppato e ampliato da Natasha Myers (2016, 2017, 2018, 2019),
che  considera  lo  studio  delle  piante  come  un  incontro  in  cui  la  corporeità  e  la
sensibilità delle piante si relazionano con quella della ricercatrice. Negli ultimi anni è
emerso  anche  un  campo  di  studi  interdisciplinare,  conosciuto  come  “critical  plant
studies” che parte dall’analisi letteraria, storica, filosofica o antropologica delle piante
come  un  modo  per  resistere  e  rivisitare  visioni  del  mondo  che  troppo  hanno  di
antropocentrico.  In  questo  stesso  contesto  culturale  si  affiancano  studi  in
neurobotanica  che  fanno  riferimento  all’intelligenza  delle  piante  (Mancuso  2017;
Mancuso,  Viola  2013),  contribuendo  a  creare  una  vera  e  propria  ‘plant-turn’  nella
letteratura e nella saggistica (Arvay 2017; Fratus 2017; Holdrege 2013; Marder 2013;
Melchiorre 2017).
3 Questo articolo si ispira a questa letteratura ma si differenzia e distanzia4 da posizioni
che istituiscono una simmetria ontologica forte tra piante e umani. Le piante, infatti,
non hanno colore politico e sarebbe sbagliato proiettare su di queste le nostre categorie
politiche. Riflettere sulla storia dell’ultimo secolo di Bolzano attraverso le piante non
ha lo scopo di creare una simmetria ontologica tra persone e piante (o altri non-umani),
anzi  bisogna  porre  molta  attenzione  alla  propensione  ad  antropomorfizzare  i  non-
umani e rimanere «attentive to the danger-fraught, provisional, and highly tenuous
attempts at communication – in short, the politics – involved in the interactions among
different  kinds  of  selves  that  inhabit  very  different,  and  often  unequal,  positions»
(Kohn  2007:  18).  Il  mio  approccio  teorico  nell’osservare  processi  di  cittadinanza
attraverso le piante si situa, piuttosto, a metà strada tra un approccio ontologico forte
che assimila la cultura alla natura e un approccio costruttivista che riduce ogni evento
o essere a un discorso. Con Kohn (2007: 17), penso che sia importante preservare gli
strumenti  propri  della  metodologia  antropologica,  ovvero  l’interpretazione  e  la
rappresentazione, ma che, per superare o ripensare il dualismo tra natura e cultura, sia
parimenti  importante  fare  propria  una  «semiotic  framework  that  goes  beyond  the
symbolic».  Ciò  significa  pensare  alla  capacità  di  dare  senso  al  mondo  come
un’attitudine non limitata all’umano e neppure slegata dal corpo, qualunque forma
questo  abbia.  Questo  articolo,  quindi,  ha  l’obiettivo  di  interrogare  la  modalità
attraverso la quale le piante e le persone, nella loro reciproca diversità, co-partecipano
in progetti di etnicizzazione e nazionalizzazione all’interno di un ecosistema. Scopo di
questo articolo è apprezzare come meccanismi sociali e politici ben noti e dibattuti
nella città di Bolzano possano anche essere analizzati a partire da un diverso punto di
vista, quello che include come primo attore il mondo vegetale, e come questa inclusione
possa aprire nuove prospettive di cittadinanza. Simon Schama, per esempio, illustra
l’uso  politico  delle  ideologie  connesse  al  bosco,  descrivendo  anche  il  processo  di
germanizzazione dei territori occupati dai nazisti attraverso l’occupazione del boscoTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20192
(1997: 119). L’intima connessione tra piante e progetti di sfruttamento e dominazione
coloniale induce ad una riflessione su quanto le piante partecipino alle vicende umane
in maniera sostanziale e non semplicemente come contorno verde. Porre l’attenzione
alle  piante  può  rivelare  meccanismi  non  facili  da  cogliere  da  una  prospettiva
semplicemente umana, come il fatto che le/i cittadine/i di Bolzano, senza neppure
saperlo, vivono – ancora e in parte – in un ecosistema coloniale. 
4 L’articolo  è  uno  dei  frutti  di  un  progetto  interdisciplinare  triennale  (2017-2019)
finanziato  dalla  Libera  Università  di  Bozen-Bolzano  dal  titolo  ‘Urban  green  in  an
interdisciplinary  perspective:  Environmental  impact,  cost-benefit,  and  human
perception’  (GreenCITIES),  sviluppato  in  collaborazione  dalla  Facoltà  di  Scienza  e
Tecnologia,  la  Facoltà  di  Economia  e  Management  e  la  Facoltà  di  Scienze  della
Formazione. Il progetto ha lo scopo di identificare e descrivere l’impatto del verde
urbano  nella  città  di  Bolzano,  ovvero  i  suoi  benefici  e  costi  ma  anche  come  viene
percepito ed utilizzato dai cittadini. I risultati di tale ricerca, ottenuti attraverso una
metodologia anche partecipativa che include la comunità e le istituzioni locali, hanno
lo scopo di supportare misure di gestione, rinnovo e mantenimento del verde urbano.
In  particolare,  la  componente  antropologica  include  una  ricerca  d’archivio5,
l’osservazione  partecipante  nei  parchi  della  città  e  interviste  semi-strutturate  a
persone che frequentano il verde urbano e a vari stakeholders locali.
 
2. Il verde e l’italianizzazione di Bolzano
5 Il parco principale di Bolzano, la sua oasi verde, è, secondo la maggioranza dei cittadini,
il Parco Talvera. Il Parco venne creato nel 1901 sulla riva ovest del fiume, e nel 1905 fu
creato un argine, anche conosciuto come Wassermauerpromenade  (Passeggiata Lungo
Talvera).  Il  Parco,  poi  ampliato  e  arricchito  negli  anni  ’70,  è  uno  degli  interventi
urbanistici a favore del verde urbano che vennero sostenuti, a partire dalla seconda
metà  del  1800,  dal  borgomastro  di  ispirazione  liberale  Julius  Perathoner.  In  quel
periodo, il verde urbano cominciò ad essere considerato favorevolmente come segno di
decoro cittadino e valorizzato per le sue proprietà ricreative. Intorno al 1850, inoltre,
aveva iniziato a prendere piede il turismo in Sudtirolo e il verde si trovò a giocare un
ruolo importante come espressione del clima mite e salubre6. 
6 Mentre nel centro storico di Bolzano il verde è limitato a qualche aiuola e pianta in vaso
– a causa degli spazi ristretti e non sufficienti per ospitare piante ad alto fusto, come
spiegato dall’amministrazione comunale – nella parte nuova della città, la cosiddetta
parte italiana, il verde è molto più presente: Corso Italia è un corso alberato, adornato
da piante a lungo e medio fusto, tra cui spiccano anche diversi pini marittimi, Pino
Pinea . Il corso è una delle vie principali disegnate dall’architetto del regime fascista
Marcello  Piacentini  nel  1933,  all’interno  del  suo  progetto  della  nuova  Bolzano.  Nel
primo  dopoguerra,  infatti,  Bolzano  e  tutto  il  Sudtirolo  vennero  annessi  al  Regno
d’Italia.  Inizialmente  l’assetto  urbano  non  venne  toccato,  coerentemente  con  un
approccio politico prudente nel rispetto delle diversità etniche. Un approccio moderato
pareva appropriato anche perché la transizione si innestava in un territorio che da
sempre mostrava tratti di ibridità: da generazioni un certo numero di italiani viveva
nelle valli, lavorando come braccianti nelle terre possedute dai Sudtirolesi. Il Sudtirolo
ha sempre rappresentato un territorio di frontiera, tormentato e – allo stesso tempo –
ravvivato  da  conflitti  identitari  e  politici  (per  es.,  Cole,  Wolf  1999  [1974]).  ComeTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20193
evidenziato da Barth (1969), l’esistenza di un confine spesso non è la conseguenza di
una diversità etnica reale ma, più verosimilmente, si viene a creare dove più frequenti e
intensi sono le connessioni e gli scambi. Il confine, in altri termini, è una demarcazione
che vuole sottolineare una discontinuità contingente in una zona di ‘traffico’. Come
mostrato da Mathieu (2000) e Viazzo (2009) con riferimento alle Alpi occidentali, le
valli, nonostante la loro apparente ‘chiusura’, sono storicamente animate da passaggi,
migrazioni e commercio. Lo stesso si può dire per le valli sudtirolesi: data l’ibridità
endemica della zona tra italofoni e germanofoni, anche dopo il 1918, molti italiani
continuarono a mandare i propri figli alle scuole di lingua tedesca.
7 In una seconda fase, invece, il partito nazionale fascista impose ai suoi rappresentanti
politici in Alto Adige un cambio di passo: la Legge Corbino del 1921 obbligava gli italiani
a frequentare scuole italiane e venne instaurato il riconoscimento etnico obbligatorio
per ogni cittadina/o. L’anno seguente, squadroni fascisti provenienti da tutto il nord
Italia organizzarono la ‘marcia su Bolzano’. Da quel momento vennero emanati una
serie di provvedimenti (Provvedimenti per l’Alto Adige) che includevano il divieto di
parlare il tedesco negli spazi pubblici, l’eliminazione delle scuole di lingua tedesca, il
licenziamento del personale di lingua tedesca da incarichi pubblici e l’italianizzazione
di  nomi  e  luoghi.  Queste  misure,  molto  simili  a  provvedimenti  coloniali,  crearono
frammentazione sociale e reciproca diffidenza tra italiani e tirolesi. In questo secondo
periodo  il  regime  fascista  iniziò  a  pianificare  ed  attuare  interventi  urbanistici
importanti, costruendo la Bolzano nuova (con i suoi corsi alberati, come Corso Italia)
dove prima c’erano campi agricoli, posseduti dai Sudtirolesi che vennero allontanati da
quelle  terre  con  l’italianizzazione  della  zona  (Foto  3).  Il  paesaggio  botanico  mutò
radicalmente tanto quanto quello sociale (Kiem 1973). Tecnicamente, non si potrebbe
parlare  di  “colonizzazione”  dato  che,  politicamente  e  amministrativamente,  il
territorio era italiano, parte del Regno d’Italia. Tuttavia, l’occupazione fascista venne
vissuta dalla popolazione germanofona come una vera e propria colonizzazione che
spazzava via, per legge, i riferimenti culturali ed identitari locali (Mumelter, Frei 1973).
8 I pini marittimi vennero così scelti dagli urbanisti che in quel periodo disegnavano la
nuova Bolzano per aiutare l’acclimatamento delle numerose famiglie che migrarono dal
centro e sud Italia. «Così, guardando fuori dalla finestra non ci saremmo sentiti troppo
distanti da casa, avremmo riconosciuto le piante di casa nostra» come mi dice Marino,
emigrato con la famiglia a Bolzano dall’Abruzzo quando aveva 5 anni, che nel suo
narrare mescola memorie personali con retoriche nazionalistiche. Alle famiglie che
migravano a Bolzano veniva offerto lavoro sicuro nell’industria o nell’amministrazione,
incentivi volti a sostenere l’opera di italianizzazione dell’area. Per dare un’idea delle
dimensioni del processo di urbanizzazione voluta dal regime, basti pensare che nel 1910
Bolzano contava 28.000 abitanti, dei quali 1.600 parlavano italiano. Nel 1939, la città
contava 60.000 abitanti, 45.000 dei quali parlavano italiano (Petri 1989:187). Nel 1938
Galeazzo  Ciano  scrisse  che  «L’aspetto  della  città  si  trasforma  da  nordico  in
Mediterraneo. […] Tra dieci anni o anche meno sarà difficile riconoscere in Bolzano la
Bozen di un tempo» (cit. in Michielli 2016: 57).
9 Le  piante  sono  attori  importanti  in  tutte  le  iniziative  colonizzatrici.  In  italiano,  il
termine colonia è un derivato del termine ‘colono’,  che sta per ‘mezzadro’. ‘Colonia’,
quindi, etimologicamente rinvia all’ambito agricolo in quanto «Contratto agrario, di
origine molto antica, in cui un concedente e uno o più coloni (ma non organizzati in
unità di lavoro familiare) si associano per la coltivazione di un fondo rustico, al fine diTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20194
dividerne i prodotti e gli utili:  dare un fondo a c .; tenere a colonìa7. Francis Bacon descrisse
la colonizzazione come un enorme processo di «planting and displanting [...] uprooting
of indigenous plants as well as indigenous people» (Mastnak et al.  2014: 364). Non a
caso,  in  inglese  le  colonie  venivano  anche  chiamate  ‘plantations’.  Le  piantagioni  si
contraddistinguono per una particolare forma di economia ( plantation  economy , così
come  emerse  nelle  colonie  europee  nel  Nuovo  Mondo  tra  il  1400  e  il  1600  con
particolare riferimento alla canna da zucchero) ad alta produttività che è resa possibile
dall’innesto  di  piante  standardizzate  e  segregate  dall’ambiente  sociale:  «one  must
create terra nullius , nature without entangling claims. Native entanglements, human
and not human, must be extinguished; remaking the landscape is a way to get rid of
them. Then exotic workers and plants (or other project elements) can be brought in,
engineered for alienation and control» (Tsing 2012: 513).
 
3. Durante il fascismo: distruzione dei campi agricoli
sudtirolesi e creazione di viali alberati e orti urbani
nella nuova Bolzano
10 L’approccio della ‘plantation economy’ venne applicato anche a Bolzano, dove il regime
distrusse i campi delle popolazioni germanofone e al loro posto venne costruita la
nuova città. Lungo viale Druso, un lungo viale nella parte italiana della città a sud-ovest
rispetto al centro storico, vennero piantati numerosi pioppi, Populus Nigra, var.  Italica8. Il
tecnico  del  Servizio  Tecnico  Ambientale  del  Comune  mi  spiega  che  probabilmente
vennero scelte queste piante dato che crescono velocemente e sono molto produttive.
Coerentemente con l’ideale autarchico, Mussolini aveva fondato l’Ente Nazionale della
Cellulosa e della Carta (ENCC), utilizzando in prevalenza pioppi, rendendo questa pianta
molto utilizzata. Come nelle imprese coloniali inglesi, le piante vennero considerate dal
regime come strumenti al servizio dell’uomo e della sua insaziabile voracità. Francis
Bacon, fervente sostenitore delle imprese coloniali dei suoi compatrioti, raccomandava
infatti d’importare piante che «grow speedily», che non richiedono «too much Labour»
e che siano «nutritious» (in Mastnak et al.  2014: 365).
11 Sempre in quest’ottica, il nuovo centro urbano operaio, nel quartiere Don Bosco che si
estende a sud tra viale Druso e il Talvera, prevedeva una serie di orti annessi alle
cosiddette “case semirurali” (Sordini 2017). Queste erano case a ringhiera con servizi
essenziali ma con il vantaggio, molto apprezzato dai migranti italiani, di poter coltivare
vari ortaggi. Marino, con tono commosso e appassionato mi racconta che «per noi l’orto
era tutto, era la vita. Noi bambini, con le mamme, passavamo tutto il tempo nell’orto.
Venivamo da tutta Italia, ognuno parlava il suo dialetto, non ci capivamo ma nell’orto ci
capivamo e attraverso l’orto abbiamo costruito amicizie che sono durate una vita». Gli
orti urbani sono al giorno d’oggi un trend in crescente ascesa e una risposta alla crisi
ecologica (Mangiameli 2017). Pensare alla creazione di orti urbani nei primi anni del
1900  potrebbe  quindi  sembrare  un  intervento  avant-garde ;  uno  stesso  fenomeno,
tuttavia,  può  avere  significati  diversi  in  periodi  diversi.  Nello  specifico,  il  contesto
culturale  e  politico  che  diede  vita  agli  orti  urbani  delle  semirurali  era  animato
dall’ideologia del ‘fascismo rurale’ che introduceva il verde nella città non animato da
una sensibilità ambientalista ma da uno slancio vitalista, dominativo e patriarcale che
impoverisce  il  territorio  sfruttando  le  risorse  naturali:  secondo  Arrigo  Serpieri,
economista e agrario fautore del fascismo rurale e della ‘bonifica integrale’ (MarasatiTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20195
2001), le risorse naturali dovevano essere pianificate, controllate e gestite in maniera
razionale  ed  organica  per  essere  sfruttate  come  fattore  essenziale  dello  sviluppo
nazionale e della modernizzazione sociale ed economica dell’Italia. A questa visione che
riduceva  la  terra9 e  i  corpi  a  macchine  deterministiche  e  merci  alienabili,  si
accompagnava lo slancio vitalista che animava l’impresa fascista. Questo prendeva un
concetto idealizzato di natura come modello di vita perché le idee di selezione naturale
che in quegli anni giustificavano ‘la legge del più forte’ e ‘la lotta per la sopravvivenza’
costituivano un ideale morale. 
12 Nonostante ciò, non tutto il verde aveva lo stesso valore: durante il regime fascista, la
zona di campi agricoli sudtirolesi a sud-est del centro storico venne distrutta per far
posto  alle  industrie  (soprattutto  quelle  collegate  alla  lavorazione  dell’acciaio  e
dell’alluminio) che da altre città italiane si spostavano o creavano una sede a Bolzano,
avvantaggiandosi  delle  abbondanti  risorse  idriche  della  regione.  La  distruzione  dei
campi di proprietà sudtirolese, a cui si aggiunsero lavori di deviazione dei fiumi e la
creazione di centrali idroelettriche, creò non pochi malumori e timori per la salute
nella popolazione tedesca. Come osserva Petri (1989: 81): 
si  può  ben  dire  che  tutto  quanto  fosse  industria  moderna  –  i  nuovi  settori
industriali,  la  concentrazione  urbana,  i  quartieri  operai,  la  classe  operaia
industriale,  l’inquinamento  dell’ambiente,  un  settore  terziario  specificatamente
complementare  alle  esigenze  dell’industria  e  dell’urbanizzazione,  ecc.  –  era
prevalentemente  italiano,  mentre  l’idillio  dell’autosufficiente10 mondo  rurale
rimase quasi interamente germanofono.
13 Il Parco Talvera per le sue caratteristiche botaniche, per la sua ampiezza e le sue radici
culturali può certo ricordare ‘l’idillio del mondo rurale’ germanofono. In contrasto, il
verde  voluto  in  periodo  fascista,  sebbene  adorni  graziosamente  la  città  e  venga
apprezzato  dalle/i  cittadine/i  per  il  sollievo  che  offre  nelle  calde  giornate  estive,
emerge  nel  processo  storico  come  un  verde  che  ha  forti  legami  con  processi  di
distruzione e dispossessione di risorse naturali autoctone. 
 
4. Dopo il fascismo: verde italiano vs verde tedesco?
14 Mi  trovo  a  osservare  il  Parco  Europa  nella  parte  italiana  della  città,  con  Antonio,
immigrato a Bolzano dall’Italia al tempo del fascismo e presidente di un gruppo che
rappresenta  e  riunisce  i  cittadini  di  Bolzano  originari  di  una  regione  italiana
meridionale.  Antonio  mi  mostra  come  le  panchine  e  gli  alberi  siano  stati  disposti
dall’amministrazione comunale in un modo da scoraggiare la socialità tra le persone:
«ma non vedi come le hanno messe [le panchine]? E quegli alberi in mezzo tra una
panchina e l’altra? Non vogliono che ci parliamo. Hanno [i tedeschi] paura di noi. Ci [gli
italiani] vogliono dividere». Antonio mi racconta che, da pensionato, passa del tempo
con piacere nel parco a giocare a carte e chiacchierare con gli amici ma che queste
attività vengono scoraggiate dal modo in cui i parchi sono progettati. Secondo Antonio
(vedovo e sposato in seconde nozze con una donna tedesca), i tedeschi vogliono evitare
l’imbarazzante prossimità e intimità tra tedeschi e italiani e anche garantire la fredda
discrezione che contraddistingue il modo di vita tedesco, a discapito della socialità che
maggiormente contraddistingue gli italiani. Le panchine che mi mostra sono in effetti
una di schiena all’altra e lontane. Un po' distante da noi, però, ci sono delle panchine
circolari con tavoli. le mostro a Antonio ma lui rimane della sua opinione e mi racconta
che anni prima propose in Comune un progetto per modificare il parco inserendo tavoliTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20196
e panchine comunicanti. La sua proposta non venne neppure presa in considerazione
perché,  a  suo  parere,  «decidono  tutto  loro  [tedeschi].  Noi  [italiani]  non  contiamo
nulla».
15 Le posizioni di Antonio esprimono stereotipi che, nella realtà quotidiana, spesso si
stemperano, articolandosi in atteggiamenti più dialoganti. Nondimeno, questi micro-
conflitti animano in parte la vita cittadina perché hanno costituito, come nel caso di
Antonio,  parte  della  biografia  dei  cittadini  e  della  città.  Dopo  la  seconda  guerra
mondiale, le tensioni tra il gruppo tedesco e quello italiano crebbero e videro fasi
alterne. A dispetto delle speranze del gruppo tedesco, con l’Accordo di Parigi del 1946
(anche conosciuto come Patto Gruber-De Gasperi) il Sudtirolo rimase italiano, con la
creazione della regione autonoma del Trentino Alto Adige. Mentre l’annessione del
Trentino  all’Italia  era  supportata  anche  da  movimenti  irredentisti,  l’inclusione  del
Sudtirolo  fu  invece  una  strategia  politica  e  militare  decisa  dalla  comunità
internazionale alla fine della guerra. Salorno (paese a metà strada tra Trento e Bolzano)
avrebbe costituito il confine più appropriato da un punto di vista storico, culturale e
linguistico; era però considerato troppo a sud dagli inglesi che temevano un’alleanza
tra  l’Austria  e  la  Russia.  Il  confine  venne  così  stabilito  al  Brennero.  Nel  secondo
dopoguerra Antonio lavorava presso un parrucchiere ma venne licenziato dalla sera
alla mattina perché di etnia italiana.
16 Antonio mi spiega che dopo la seconda guerra mondiale nel gruppo tedesco crebbe la
paura per le sorti della loro etnia. Nel 1953, l’influente presbitero e politico bolzanino
Michael Gamper, pubblicò un editoriale sul quotidiano di lingua tedesca Dolomiten  da lui
gestito, in cui ipotizzava una Todesmarsch der Südtiroler . Utilizzando la metafora delle
‘marce della morte’ naziste, quello di Gamper era un attacco alla politica, a suo dire
oppressiva, del governo italiano nei confronti della popolazione tedesca e, allo stesso
tempo,  un  grido  di  allarme  che  prefigurava  un’estinzione  etnica.  Negli  anni  ’60  ci
verificarono  una  serie  di  attacchi  terroristici  che  rendevano  manifesto  il  clima  di
tensione tra i due gruppi. Il gruppo tedesco richiese una serie di dibattiti all’ONU e nel
1972, come conseguenza di più di 10 anni di trattative nazionali ed internazionali,
venne emanato un nuovo statuto provinciale che conteneva il ‘Pacchetto per l’Alto
Adige’, una serie di provvedimenti con l’obiettivo di rafforzare l’autonomia e le risorse
allocate al gruppo tedesco. Per esempio, a livello provinciale venne formalizzato il
Gemeindeproporz  (anche  conosciuta  come  proporzionale  etnica)  che  prevede
l’attribuzione di incarichi o agevolazioni pubbliche (contributi, alloggi…) proporzionale
alla  presenza  percentuale  dei  gruppi  linguistici11.  Ad  oggi,  il  gruppo  tedesco  è
maggioritario a livello provinciale con 69,41% persone di madrelingua tedesca, 26,06%
di  madrelingua  italiana  (73,80%  a  Bolzano)  e  4,53%  di  madrelingua  ladina.  Alla
Todesmarsch  si  sostituì,  intorno  agli  anni  ’60,  quello  che  viene  definito  il  ‘disagio
italiano’, come ben espresso da Antonio. Nel 1965 venne pubblicato il libro Una casa
sull’argine  di Gianni Bianco, il primo romanzo di un bolzanino italiano che raccontava
dei  tentativi  difficili  di  integrazione  e  della  creazione  di  un’identità  locale  che
rispecchiasse e rispettasse l’anomalia della situazione.
17 Nella  realtà  contemporanea  della  vita  quotidiana,  la  spaccatura  politica  e
amministrativa tra gruppi linguistici a Bolzano non indica né un’omogeneità perfetta
all’interno dei singoli gruppi, né esclude numerosi esempi di convivenza quotidiana e
amicizia tra gruppi (un meccanismo di integrazione dal basso già evidenziato in altri
contesti multiculturali (vd. Wise, Velayutham 2009). Essa ha però un certamente un suoTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20197
peso che crea spaccature, a volte visibili a volte celate. In questo contesto, i luoghi del
verde, spesso considerati come luoghi ‘neutri’, abitati da muta ‘natura’, possono invece
veicolare stereotipi, tensioni e conflitti sociali (Conan 1999; Stoetzer 2018). Le piante,
infatti, incorporano un ordine morale e norme sociali (Rival 1998) rimandando però ad
un livello di discorso diverso, spesso ben al di là di là di ciò che è politicamente corretto
poter dire e fare nel mondo degli ‘esseri umani’.
 
5. I luoghi del verde come luoghi di conflitto sociale e
di cittadinanza
18 Le tensioni etniche all’interno della città e il loro rapporto con il verde vengono più o
meno stereotipizzate a seconda del posizionamento sociale degli specifici interlocutori.
Antonio, per esempio, in quanto persona immigrata nel periodo dell’italianizzazione
della città e in quanto italofono che ha partecipato e assistito ai conflitti etnici del
secondo dopoguerra, rispecchia nel verde questa sua esperienza. Ma il verde coagula
anche tutta una serie di altre tensioni che non sempre, o solo parzialmente, hanno a
che fare con l’identità etnica ma che piuttosto esprimono la tensione tra la concezione
del verde come luogo di anarchia e libertà oppure come luogo di ordine e controllo.
19 Sebbene i prati ordinati di Bolzano siano invidiati dai turisti che arrivano da altre città
d’Italia, i miei interlocutori più giovani hanno spesso criticato il modo in cui i parchi
vengono pianificati, sezionati e controllati. Ulrike, una ragazza di 19 anni, si lamenta
che a Bolzano non ci sono zone verdi «dove è possibile stare come vuoi, fare cosa vuoi.
Cioè, voglio dire, anche se nessuno viene a dirti cosa devi fare, hai sempre la sensazione
di essere osservato e che certe cose non le puoi fare. C’è sempre questo ambiente,
questa aria di controllo. Pensa anche quando volevamo fare il flash-mob al Talvera,
un’iniziativa assolutamente pacifica, si è riempito di poliziotti come per farti capire che
non potevi, che non potevi utilizzare quel posto e fare quello che volevi. Non era tuo.
Questa è l’aria che si respira». Thomas, un ragazzo di 16 anni mi fa notare che nei
parchi  esiste  «la  strada  per  i  pedoni,  quella  per  le  bici,  qua  niente  cani,  lì  niente
schiamazzi. Non sei veramente libero, tutto è già definito in partenza, come davi stare,
cosa devi fare e con chi». Una coreografia di segnali, infatti, punteggia i parchi, come
confermato da Klaus, un rappresentante della Giardineria comunale: «è vero ce ne sono
tantissimi ma queste sono le regole e il nostro problema è che noi [enfasi tonale ], a
Bolzano,  le  rispettiamo».  Nel  2008,  Lungomare,  un  collettivo  di  artisti  bolzanini  e
internazionali, lanciò il progetto ‘Città Sogno Noi’ con lo scopo di riflettere sullo spazio
urbano, proponendo, al posto di una pianificazione rigidamente strutturata, «il Non-
pianificabile» come «architettura reale», denunciando la «troppa progettazione, troppa
architettura,  ma  anche  troppa  storia  –  e  con  ciò  intendo  quegli  atteggiamenti
meramente conservatori e conservativi, che nel passato leggono il futuro – possono
distruggere l’urbano» (Burtscher et al.  2008: 18).
20 A Bolzano, il verde è spesso privato, protetto e ornamentale . Soprattutto nelle zone del
centro, e numerosi sono i fiori piantati ogni anno dalla Giardineria per adornare la
città. Anche se Klaus, un rappresentante della Giardineria, mi spiega che a causa dei
tagli alla spesa pubblica, le piantine fiorite verranno sempre più sostituite da piantine
perenni,  le  aiuole  curate  sono  uno  dei  vanti  della  città.  In  un  portale  online
d’informazione  altoatesino,  un  articolo  definiva  Bolzano  come  “città-giardino”  e
spiegava che per la primavera 2018 sarebbero state piantate 30 mila piantine di fiori.Tutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20198
Un lettore commentava «Sono orgoglioso di avere questa Giardineria comunale! I fiori
curati mi rappresentano, sono parte di me!»12.
21 Questa  enfasi  sull’aspetto  estetico  del  verde  sembra  andare  a  discapito
dell’apprezzamento delle funzioni dei luoghi verdi, in quanto luoghi ricreativi pubblici.
Come mi spiega Anna, una rappresentante dell’Ufficio del Turismo: «Bolzano è una città
molto verde: abbiamo 500 ettari di vigne – si, le persone non ci possono entrare ma…– i
parchi, il Talvera – che è il parco della città –, giardini – si, molti sono privati ma è
comunque verde…». Nella descrizione fatta da Anna il verde curato – quello dei giardini
privati  e  delle  vigne  private  –  risulta  preminente  rispetto  ai  parchi  della  città  (ad
eccezione del Talvera). Certo, come Anna si trova a commentare da sola, il verde da lei
descritto è per lo più privato e «le persone non ci possono entrare» ma è proprio il fatto
che sia escluso dalla fruizione di chiunque che lo rende degno di nota.
22 Il  verde  pubblico,  come  parchi  e  giardini,  in  quanto  luogo  dell’incontro  e
dell’inaspettato,  può  venire  considerato  potenzialmente  pericoloso.  Antonio,  per
esempio, mi aveva spiegato che la sua proposta di modifica dei parchi urbani venne
rifiutata  dall’amministrazione  comunale  perché,  secondo  i  rappresentanti  comunali
rendere  il  verde  troppo  ospitale  può  incoraggiare  l’incontro  di  mal  intenzionati,
l’accattonaggio e lo sviluppo di attività illecite (traffici, aggressioni, ecc.). Low et al.
(2005: 1), nella loro analisi di alcuni parchi pubblici negli Stati Uniti, affermano che, in
conseguenza dei processi di globalizzazione e dei fatti di terrorismo, i luoghi pubblici si
stanno trasformando, escludendo certi gruppi e riducendo la diversità socio-culturale:
In some cases this exclusion is the result of a deliberate program to reduce the
number  of  undesirables,  and  in  others,  it  is  a  by-product  of  privatization,
commercialization,  historic  preservation,  and  specific  strategies  of  design  and
planning nonetheless, these practices can reduce the vitality and vibrancy of the
space or reorganize it in such a way that only one kind of person – often a tourist or
middle-class visitor – feels welcomed.
23 Questo  processo  di  riduzione  della  diversità  è  particolarmente  visibile  nei  piani  di
sviluppo del Parco della Stazione. Questo, un ampio parco orgoglio di Bolzano a fine
’800, non è più tanto frequentato dai bolzanini dato che ora numerosi migranti (molti di
loro  probabilmente  rifugiati)  stazionano  sui  suoi  prati.  Passeggio  nel  Parco  della
Stazione, abbondantemente ombreggiato, in una giornata infuocata d’agosto. Sul prato
ci sono diversi gruppi di migranti, soprattutto provenienti dall’Africa o dall’est Europa
ma l’atmosfera non è di pericolo, semmai gioiosa. Famiglie allargate si intrattengono in
chiacchiere,  giocano  a  frisbee  e  scherzano  spruzzandosi  l’acqua  a  vicenda.  Faccio
qualche  foto  ma,  a  quel  punto,  un  uomo  con  accento  dell’est  mi  chiede  con  tono
minaccioso di cancellarle. A causa dei conflitti tra l’Italia e l’Austria nella ripartizione
dei rifugiati, per un certo periodo un numero relativamente alto di rifugiati è stato
bloccato alla frontiera con l’Austria, stanziando al confine del Brennero e nella città di
Bolzano.  Ciò  ha  creato  quello  che  un’alta  rappresentante  della  Polizia  Municipale
definisce come «panico da rifugiati». Secondo il mio interlocutore, tuttavia, tale panico
non trova un reale riscontro in termini di sicurezza sociale, infatti negli ultimi anni il
numero di aggressioni e furti non è sostanzialmente aumentato nonostante la maggiore
presenza di rifugiati.
24 «Non lo sentiamo più nostro» mi dice Helga, bolzanina germanofona di circa 40 anni,
riassumendo l’opinione espressa da molti suoi concittadini. Tra qualche mese il parco
verrà parzialmente distrutto per la creazione di un grande centro commerciale. «In un
certo qual senso è un modo per riappropriarci di quel luogo» dice Gianni13, un addettoTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 20199
comunale italofono che vive a Bolzano da più di 30 anni, trasferitosi in città da un
paesino del Trentino quando aveva 25 anni per sposarsi con una bolzanina italofona. Le
opinioni che ricevo sulla pericolosità del Parco della Stazione sembrano travalicare
appartenenze  etniche,  i  due  gruppi  (germanofono  e  italofono)  accomunati  nella
diffidenza verso gli immigrati.
25 Secondo Klaus (il nome tedesco sembra rimandare a origini tedesche anche se parla
benissimo l’italiano e ha un cognome italiano, o forse italianizzato14) della Giardineria
comunale,  la  questione  etnica  non  gioca  un  ruolo  sostanziale  nella  percezione  del
verde. Lui riceve numerosi commenti sia da italofoni che germanofoni che propongono
l’eliminazione di piante perché i pollini o gli animali che li abitano disturbano e/o
sporcano le abitazioni oppure perché i cittadini temono che i cespugli possano offrire
l’occasione  per  traffici  illeciti  o  aggressioni:  «Ma  si  rende  conto  che  a  volte  mi
chiamano per dirmi che le formiche entrano in casa perché ci sono gli alberi? Oppure,
ricevo molte lamentele per la presenza di cespugli nei parchi perché le persone temono
che qualcuno si possa nascondere dietro o tra i rami e fare un agguato!». Sebbene Klaus
neghi che l’appartenenza etnica c’entri in qualche modo in queste considerazioni, con
voce più bassa, mi fa notare che le richieste di eliminazione di prati e cespugli derivano
maggiormente da italofoni, che «non sono abituati a vivere la natura come i tedeschi, in
maniera, non so come dire, più libera». 
26 Come questi esempi mostrano, tracciare un legame preciso tra appartenenza etnica e
percezione del verde sarebbe improprio, tuttavia spesso la questione etnica rimane
sottotraccia come espressione di una più generale tendenza a definire appartenenze e
divisioni. Il verde viene utilizzato da diversi interlocutori (diversi per etnia ma anche
per età, per esempio) per descrivere e sottolineare diverse concezioni di stare al mondo
e di relazionarsi al diverso da me – sia questo umano o non-umano. Klaus si dice infatti
infastidito dal dover fornire risposte su questioni che, a suo parere, travalicano gli
aspetti tecnici di sua competenza.
27 Per questi motivi, trovo particolarmente degni di nota i vari progetti di educazione al
verde  urbano  che  stanno  prendendo  piede  in  città  e  che  incoraggiano  una
progettazione del verde compartecipata, come espressione di una cittadinanza che sia
in grado di andare al di là di divisioni etniche, politiche o ontologiche. Per esempio, gli
studenti del Master in Eco-social design della Facoltà di Design e Arte della Libera
Università di Bolzano hanno recentemente sviluppato una serie di proposte per dare
nuova vita al Parco Cappuccini. Questo è un piccolo parco recintato, non lontano dalla
stazione,  recentemente  poco  frequentato  da  parte  degli  abitanti  di  Bolzano  per  gli
stessi motivi del Parco della Stazione. I risultati sono stati esibiti a gennaio 2019 nella
mostra Es lebe der Park / Vivere il Parco. Design e comunicazione per la riconfigurazione e la
rivitalizzazione del Parco dei Cappuccini di Bolzano15, con varie proposte che cercavano di
creare un nuovo collettivo, fatto di persone, alberi e infrastrutture, le cui interazioni
vengono incoraggiate dal design appropriato. Un altro esempio è dato dal Laboratorio
Urbano lab:bzin  che, a marzo 2019 ha organizzato un lab:café assieme alla circoscrizione
di Gries/San Quirino (nord-est della città) per discutere il futuro di Piazza Vittoria16. La
piazza, che include un ampio parco, verrà modificata nei prossimi mesi, eliminando
l’area dei parcheggi che verranno interrati. La piazza ha una pesante eredità: nel 1939
fu ultimata la sua costruzione come centro della nuova Bolzano da cui far partire tutti i
principali corsi “italiani” (incluso Corso Italia). Tra il 1926 e il 1928, nel parco antistante
la piazza venne costruito il monumento alla Vittoria, per celebrare la vittoria dell’ItaliaTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201910
contro  l’Austria  durante  la  seconda  guerra  mondiale.  Durante  la  serata,  i  cittadini
hanno discusso come il nuovo progetto renderà possibili attività sociali e/o ricreative,
quali potranno essere le ricadute per le attività commerciali adiacenti ma anche, e in
maniera importante, quale sarà il ruolo del verde urbano. Oltre alle preoccupazioni
inerenti il cambiamento climatico e l’inquinamento, il verde veniva spesso citato come
un possibile antidoto ai conflitti del passato. Per esempio, una signora osservava che
“non abbiamo più bisogno di cortei, abbiamo bisogno di piante!”. Al di là dei singoli
esiti ed effetti, queste iniziative contribuiscono a creare una pratica democratica che
include la gestione del verde in quanto pratica di cittadinanza.
 
6. Conclusioni
28 L’osservazione antropologica del verde urbano ha fornito informazioni su dinamiche
socio-politiche e storiche della città di Bolzano. Il verde può dare informazioni su come
una comunità dà valore alle cose, come definisce il bello, il giusto e l’utile e quali sono i
possibili scarti tra queste categorie. I luoghi del verde (allo stesso modo degli zoo e dei
musei) sono spazi in cui si esplica una pedagogia performativa perché indicano con la
loro stessa presenza quale sia la relazione considerata come appropriata tra esseri
umani e piante, tra natura e cultura. I parchi e i giardini non sono quindi luoghi muti,
ma luoghi in cui esseri umani e piante partecipano di una socialità allargata. Il verde
può essere considerato come una sorta di infrastruttura e ciò ci dà la possibilità di
chiedere  quale  tipo  di  infrastruttura  «might  potentiate  a  different  future»  (Myers
2019:144).
29 È, quindi, con il verde come luogo della possibilità che mi piace concludere questo
articolo.  Se  si  pone  lo  sguardo  non  solo  alle  funzione  del  verde  ma  piuttosto  alle
politiche del verde, l’apparente eterno presente incarnato dalle piante si moltiplica,
restituendo una geografia stratificata – topologica – in cui passato, presente e futuro
dialogano,  lasciando  spazio  alla  messa  in  discussione  di  norme  ed  egemonie.  La
domanda che si apre è, quindi, come pianificare il verde urbano in modo che dia la
possibilità  di  mettere  in  scena  un  futuro  diverso  dalla  logica  dominativa  e  di
sfruttamento che è alla base sia del colonialismo, sia del capitalismo sia delle lotte
etniche?
30 Nello specifico di Bolzano, la situazione politica attuale limita pratiche di cittadinanza
che mobilitino i cittadini al di là della questione etnica, distogliendo anche l’attenzione
da  altre  problematiche  socio-politiche,  come  per  esempio  la  questione  ambientale.
Come già scriveva Alexander Langer nel 1987, commentando una manifestazione di
protesta  ecologica  che  aggregò  italiani  e  tedeschi,  bisognerebbe  tendere  verso  la
faticosa ricerca di un «sentimento di appartenenza comune che comprenda l’intera
nostra  popolazione,  che  solleciti  la  formazione  di  un’identità  sopra  i  gruppi  e  che
accetti la responsabilità per tutto il nostro Land e tutti i suoi abitanti, nonostante che
ciò non sia solo disprezzato, ma addirittura legalmente proibito» (cit. in Petri 1989:
223).
31 D’estate Bolzano è una delle città più calde d’Italia (EURAC 2018) e, come molte città del
nord-Italia (Istat 2010), ha alti livelli di inquinamento nonostante la cornice bucolica
delle cime innevate. Può esserci una nuova alleanza tra piante e esseri umani che sia
anche  un’occasione  per  ripensare  la  società  civile  e  il  concetto  di  cittadinanza17 a
Bolzano, all’interno e oltre la crisi ecologica? Timothy Choi (2016) ha proposto l’idea diTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201911
‘con-spire’, ovvero ‘cospirare’ come ‘respirare assieme’ (vd. anche Abram 2010), una
nuova  forma  di  solidarietà  che  unisce  umani  e  piante  attraverso  lo  stesso  atto  di
respirare insieme perché l’esistenza delle piante è proprio ciò che rende i nostri respiri
possibili (Myers 2016). Gilles Clemént propone di imparare dalla natura (2013) e, nel
mio terreno di ricerca, infatti, un suggerimento su come intendere un nuovo concetto
di cittadinanza mi è arrivato da una zucca. Proprio nella zona delle case semi-rurali
(abbattute a partire dalla fine degli anni ’50), ci sono ora degli orti urbani gestiti da
Donne Nissà , un’associazione che favorisce l'inserimento socio-lavorativo e l’attivazione
autonoma di percorsi personali di crescita e di aiuto reciproco dei migranti (con una
particolare attenzione alle donne) nella città di Bolzano. In uno di questi orti è stata
creata una struttura in ferro a forma di tunnel dove far crescere le zucche rampicanti.
La metà di sinistra appartiene a tutti gli associati, quella di destra solo a chi ha orti
individuali che confinano con la struttura. Mi trovo con Donne Nissà  in autunno per
raccogliere la loro parte del raccolto ma il compito è più difficile di quanto previsto: le
zucche, crescendo, si sono arrampicate ed allargate su tutto il tunnel, intrecciate con
quelle della metà opposta, andando anche a sconfinare nella parte del vicino. Le donne
originarie del Bangladesh di Donne Nissà , esperte nel coltivare questo tipo di zucca,
avrebbero  diritto  solo  a  raccogliere  le  zucche  della  parte  sinistra.  Esse  analizzano
attonite  la  situazione:  come  decidere  quali  zucche  raccogliere?  Perché,  invece  non
prendere esempio dalle zucche che – in un ingarbuglio dialogante – rompono i codici
normali e normalizzanti imposti alle strutture e alle persone, disturbando i desideri, le
appartenenze e le categorizzazioni imposte e rigide?
BIBLIOGRAFIA
Abram D., 2010 Becoming Animal: An Earthly Cosmology , Knopf Doubleday Publishing Group, New
York.
Abram R., 1999 Il Kurhaus di Merano- Aspetti storici della città di cura , Ente Gestione Teatro e
Kurhaus di Merano, Merano.
Arvay C.G., 2017 Effetto Biofilia: Il potere di guarigione degli alberi e delle piante , Macro Edizioni,
Cesena.
Barth F., 1969 Ethnic Groups and Boundaries: The Social Organization of Culture Difference , Little,
Brown and Company, Boston.
Blanco L. (a cura di), 2005 Le radici dell'autonomia. Conoscenza del territorio e intervento pubblico in
Trentino secc. XVIII-XX , Franco Angeli, Milano
Breda N., 2000 I respiri della palude. Una ricerca di antropologia della natura , CISU, Roma.
Breda N., 2010 Bibo. Dalla palude ai cementi. Una storia esemplare , CISU, Roma.
Breda N., 2013 «Il grande vivente nella città diffusa», in Riprogettare i territori
dell'urbanizzazione diffusa. A. Marson (a cura di) Quodlibet, Macerata:56-96Tutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201912
Burtscher A., Demattio E., Gigliotti R., 2008 Traum Stadt wir – Sogno Città Noi Studienverlag,
Innsbruck.
Choy T., 2016 Breathers Conspire—On Drawing Breath Together. In Paper presented at the
Annual Meeting for the Society for Social Studies of Science. Barcelona Spain, September 2016.
Clemént G. 2013 Giardini, paesaggio e genio naturale, Quodilibet, Macerata.
Cole J.W., Wolf E.R., 1999 [1974] The Hidden Frontier: Ecology and Ethnicity in an Alpine Valley ,
University of California Press, 
Comaroff J., Comaroff J.L., 2001 «Naturing the Nation: Aliens, Apocalypse, and the Postcolonial
State», in Journal of Southern African Studies,  27(3):627-651.
Comune di Merano Giardineria, 2009 Merano. Giardini in fiore, parchi ameni, passeggiate romantiche ,
Athesia, Bolzano.
Conan M., 1999 Perspectives on Garden Histories , Dumbarton Oaks Research Library and Collection
EURAC, 2018 Klima Report.
http://www.eurac.edu/de/research/mountains/remsen/projects/Pages/klimareport.aspx
Fortun K., 2012 «Ethnography in late industrialism», in Cultural Anthropology,  27(3):446-464.
Fratus T. 2017 I giganti silenziosi: Gli alberi monumento delle città italiane , Bompiani, Firenze.
Hage G., 2016 «Etat de si`ege: A dying domesticating colonialism?», in American Ethnologist,  43(1):
38-49.
Helmreich S., 2005 «How scientists think; about 'natives', for example. A problem of taxonomy
among biologists of alien species in Hawaii», in Journal of the Royal Anthropological Institute,  11(1):
107-128.
Holbraad M., Pedersen M.A., Viveiros de Castro E., 2014 «The Politics of Ontology:
Anthropological Positions», in Cultural Anthropology - Theorizing the Contemporary, Fieldsights,
January 13,  https://culanth.org/fieldsights/the-politics-of-ontology-anthropological-positions
Holdrege C., 2013 Thinking Like a Plant: A Living Science for Life , Lindisfarne Books, 
Istat, 2010 Air quality in European cities 2004-2008. https://www.istat.it/en/archive/5805
Kiem J., 1973 «Pflanzenwelt um Bozen», in Stadt im Umbruch: Beiträge über Bozen seit 1900. S.
Kulturinstitut (a cura di) Jahrbuch des Südtiroler Kulturinstitutes, Bozen.
Kirksey S.E., Helmreich S., 2010 «The emergence of multispecies ethnography», in Cultural
Anthropology,  25(4):545-576.
Koensler A., Papa C., 2013 «Introduction: beyond anthropocentrism, changing practices and the
politics of 'nature'», in Journal of Political Ecology :286-294.
Kohn E., 2007 «How Dogs Dream: Amazonian Natures and the Politics of Transspecies
Engagement», in American Ethnologist,  34(1):3-24.
Kohn E., 2013 How Forests Think: Toward an Anthropology Beyond the Human , University of California
Press, Berkeley.
Lai F., 2000 Antropologia del paesaggio , Carocci, Roma.
Lai F., Breda, N. (a cura di), 2011 Antropologia del 'terzo paesaggio' , CISU, Roma
Low S., Taplin D., Scheld S., 2005 Rethinkning urban parks , University of Texas Press, Austin.Tutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201913
Mancuso S., 2017 Plant Revolution: Le piante hanno già inventato il nostro futuro , Giunti, Firenze e
Milano.
Mancuso S., Viola A., 2013 Verde brillante , Giunti, Firenze e Milano.
Mangiameli G., 2017 «Una salutare ambiguità. Orti urbani, antropologia, trasformazioni», in 
Archivio di antropologia,  1-2: 113-140.
Marasati, F., 2001 Il Fascismo Rurale. Arrigo Serpieri e la Bonifica Integrale , Settimo Sigillo, Roma.
Marder M., 2013 Plant-Thinking: A Philosophy of Vegetal Life Columbia University Press, New York.
Mastnak T., Elyachar J., Boellstorff T., 2014 «Botanical Decolonization: Rethinking Native Plants»,
in Environment and Planning D: Society and Space,  32(2): 363-380.
Mathieu J., 2000 Storia delle Alpi: 1500-1900. Ambiente, sviluppo e società , Casagrande, Bellinzona.
Melchiorre M., 2017 Storia di alberi e della loro terra , Marsilio, 
Michielli S., 2016 BZ '18-'45. Un Monumento, una Città, Due Dittature , Morellini ed., Milano.
Moretti C., 2015 Milanese Encounters: Public Space and Vision in Contemporary Urban Italy , University
of Toronto Press, Toronto.
Myers N., 2016 «Photosynthesis», in Cultural Anthropology,  Theorizing the Contemporary,
Fieldsights(https://culanth.org/fieldsights/photosynthesis).
Myers N., 2017 «Protocols for an Ungrid-able Ecology: Kinesthetic Attunements for a More-than-
Natural History of a Black Oak Savannah», in Naturally postnatural - Catalyst: Jennifer Willet T.
Hiebert (a cura di) Noxious Sector Press: 105-126.
Myers N., 2018 «Becoming Sensor in Sentient Worlds: A More- than-natural History of a Black
Oak Savannah», in Between Matter and Method. Encounters in Anthropology and Art. G. BakkeM.
Peterson (a cura di) Bloomsbury, New York and London: 73-96.
Myers N., 2019 «From Edenic Apocalypse to Gardens against Eden», in Infrastructure,
Environment and Life in the Anthropocene. (a cura di) Duke University Press, Durham: 115-148.
Obermair H., 2015 «"Stadt im Umbruch“ – Das Bozner Beispiel "revisited“», in Razionalismi.
Percorsi dell'abitare – Zweckmäßig wohnen: Bolzano/Bozen 1930–40. La Fabbrica del Tempo (a
cura di) Bolzano.
Obermair H., 2017 «Monuments and thè City - an almost inextricable entanglement», in Multiple
Identitaten in einer "glokalen Welt" Identità multiple in un "mondo giocale" Multiple identities
in a "giocal world", in M. Fink, G. Rautz, R. WeissengruberP. Zanenga (a cura di) Eurac Research,
Bolzano: 88-99
Obermair H., 2018 «Da Hans a Hannah – il “duce” di Bolzano e la sfida di Arendt», in Il Cristallo.
Rassegna di varia umanità,  60(1): 27-32.
Pajossin S., 2015 Gli alberi e noi umani , CISU, Roma.
Petri R., 1989 Storia di Bolzano , Il Poligrafo, Padova.
Puig de la Bellacasa M., 2014 «Encountering Bioinfrastructure: Ecological Struggles and the
Sciences of Soil», in Social Epistemology,  28(1): 26-40.
Puig de la Bellacasa M., 2016 «Making time for soil: Technoscientific futurity and the pace of
care», in Social Studies of Science,  45(5): 691-716.
Raffaetà R., 2017a «Salute e Ambiente in Tempi di Antropocene», in Antropologia,  4(1):121-135.Tutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201914
Raffaetà R., 2017b «Recensione di Luigi Pellizzoni», 'Ontological Politics in a Disposable World. 
The New Mastery of Nature' (2015 Routledge), in Tecnoscienza. Italian Journal of Science & Technology
Studies,  8(1):162-167.
Rival L.M., 1998 The social life of trees: anthropological perspectives on tree symbolism , Berg, Oxford
and New York.
Schama S., 1997 Paesaggio e memoria , Mondadori, Milano.
Sereni E., 1991 [1961] Storia del paesaggio agrario italiano , Laterza, Roma.
Sordini S. et al.,  2017 Common Roots. l'Orto Comunitario come Luogo d'Incontro , Raetia, Bolzano.
Stoetzer B., 2018 «Ruderal Ecologies: Rethinking Nature, Migration, and the Urban Landscape in
Berlin», in Cultural Anthropology,  33(2): 295-323.
Strathern M., 1992 After Nature: English kinship in the late twentieth century , Cambridge University
Press, Cambridge.
Tsing A.L., 2012 «On Nonscalability: The Living World Is Not Amenable to Precision-Nested
Scales», in Common Knowledge,  18(3): 505-524.
Tsing A.L., 2015 The Mushroom at the End of the World: On the Possibility of Life in Capitalist Ruins ,
Princeton University Press, Princeton.
Viazzo P.P., 1990 Comunità alpine. Ambiente, popolazione, struttura sociale nelle Alpi dal XVI secolo a
oggi, Il Mulino, Bologna.
Wise A., Velayutham S. (eds), 2009 Everyday Multiculturalism , Palgrave Macmillan, Basingstoke,
UK.
Zinn D., 2018 Migrants as metaphor. Institutions and Integration in South Tyrol’s Divided Society , CISU,
Roma.
ALLEGATO
Foto 1. Corso Italia in periodo fascista. Da www.bassorilievomonumentale-bolzano.com/it/i-temi/la-
piazza-e-il-suo-contesto.htmlTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201915
Foto 2. Corso Italia oggi
Foto 3. Costruzione delle case semirurali sui campi agricoli sudtirolesi. Archivio provinciale di Bolzano,
Fondo ExcelsiorTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201916
NOTE
1. Ringrazio la Prof.ssa Dorothy Zinn per avermi introdotto antropologicamente alla complessa
realtà  di  Bolzano  e  per  i  suoi  preziosi  suggerimenti  durante  la  stesura  di  questo  articolo.
Ringrazio anche tutti gli stakeholder locali e i partecipanti alla ricerca che l’hanno resa possibile,
il coordinatore del progetto GreenCITIES, Prof. Stefan Zerbe, e i ricercatori coinvolti: Facoltà di
Scienza  e  Tecnologia  (Dr.  Andrew  Speak,  Dr.  Leonardo  Montagnani,  Dr.  Camilla  Wellstein);
Facoltà di Scienze della Formazione (Prof. Dorothy Zinn, Prof. Susanne Elsen, Dr. Hilary Solly);
Facoltà di Economia e Management (Prof. Federico Boffa, Dr. Mattia Cai). Per la ricerca d’archivio,
ringrazio il Dott. Hannes Obermair (Musei provinciali di Bolzano/Università di Innsbruck), la
Dott.ssa Elisabetta Pavan (Biblioteca Civica) e la Dott.ssa Angela Mura (Archivio Storico) per il
loro supporto e consulenza. Questo articolo è l’elaborazione di una presentazione preparata per il
I Convegno SIAC (Società Italiana di Antropologia Culturale), Sapienza, Università di Roma, 8-10
Novembre  2018,  ‘Razza,  razzismi  e  discriminazioni  razziali.  Il  contributo  dell’antropologia
culturale alla riflessione contemporanea’ all’interno del panel ‘Razzismi istituzionali e quotidiani’
coordinato  da  Alessandro  Simonicca.  Ringrazio  il  Prof.  Simonicca  e  le  partecipanti  (Katia
Ballacchino, Letizia Bindi, Lia Giancristofaro, Valentina Lapiccirella Zingari, Giovanna Guerzoni,
Zaira  Tiziana  Lofranco,  Alessandra  Persichetti,  Francesca  Sbardella)  per  le  utili  indicazioni.
Ringrazio anche Natasha Myers e Nadia Breda per i loro suggerimenti. Ringrazio infine la Prof.
Gabriella D’Agostino per il supporto editoriale e i referee anonimi per gli stimoli per rendere il
mio scritto più chiaro e completo.
2. Il progetto da cui deriva questo articolo si occupa di ‘verde urbano’ e nel corso della ricerca è
stato proposto agli interlocutori in maniera generale e aspecifica, affinché essi stessi potessero
definire  in  libertà  le  loro  categorizzazioni.  Il  ‘verde’,  quindi,  apparirà,  a  seconda
dell’interlocutore come parchi pubblici, piante, cespugli, giardini privati o campi agricoli. Ogni
accezione ha diverse implicazioni in termini di proprietà, sfruttamento economico e diritti d’uso
e  d’accesso  che  spesso  saranno  rilevanti  per  l’analisi  dei  diversi  casi.  È  però  importante
sottolineare che l’utilizzo del termine ‘verde’ non implica nessuna connotazione politica: nel
linguaggio comune, il termine ‘verde’ usato come aggettivo, denota una sensibilità ecologica che
pone nuova attenzione agli esseri non-umani che partecipano della vita umana e che va ben al di
là di affiliazioni politiche definite dal partito dei ‘verdi’. Il termine ‘verde urbano’ non solo ha una
praticità, dato che include sia piante che cespugli, fiori e parchi, ma è risultato anche versatile e
chiaro, utilizzato sia da istituzioni che da discipline scientifiche eterogenee.
3. Utilizzerò il termine ‘etnia’ e derivati per identificare i gruppi sociali che in provincia di
Bolzano  vengono  identificati  come  minoranze  etniche  di  lingua  tedesca  e  ladina.  Per  un
approfondimento circa l’uso di questo termine nel campo della ricerca cfr. Zinn 2018.
4. Questo è solo un accenno alla mia collocazione teorica in questo dibattito. Una trattazione più
approfondita richiederebbe un articolo a parte, oltre al fatto che non è negli scopi del presente
articolo. In Raffaetà 2017a, 2017b è possibile trovare alcune mie riflessioni sulla svolta ontologica
con maggiore dettaglio.
5. Nell’articolo utilizzo perlopiù fonti storiche di seconda mano. I documenti di prima mano
consultati sono carte, mappe, cartoline e fotografie che mi hanno aiutato a mettere in relazione il
cambiamento del paesaggio della città da fine 1800 a metà del 1900 con gli avvenimenti storico-
politici della stessa.
6. La vicina cittadina di Merano emerse, a partire dalla metà del 1800, come stazione di cura
climatica che attraeva un gran numero di turisti anche grazie alla sua passeggiata lungo il fiume
(passeggiata del Kurhaus) e alla cura dedicata al verde urbano (Abram 1999; Comune di Merano
Giardineria). 
7. http://www.treccani.it/vocabolario/ricerca/colonia/Tutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201917
8. I pioppi hanno una vita relativamente breve: dopo 50-60 anni cominciano a perdere rami. Dato
che ciò costituisce un pericolo per i passanti, i pioppi sono stati sostituiti pochi anni fa da querce
e frassini.
9. Sulla terra (soil) come ‘infrastruttura’ necessaria, ma al tempo stesso invisibile a meno che non
venga a mancare, cfr. Puig de la Bellacasa 2014, 2016
10. L’ideale  di  autosufficienza  del  mondo  rurale  germanofono  ha  connotazioni  ben  diverse
dall’autoarchia fascista: se il primo è radicato nel territorio e con questo ha un rapporto di
reciprocità (Blanco 2005), il secondo considera le risorse naturali secondo una logica estrattiva. 
11. Cfr. Zinn 2018 per un’approfondita illustrazione dei meccanismi politici e amministrativi che
sottendono questa procedura che secondo Petri (1989), produce una sorta di “tribalismo etnico”.
12. https://www.salto.bz/de/article/19032018/bolzano-citta-giardino
13. Una dinamica simile nell’uso dei parchi pubblici a Milano è descritta da Moretti (2015).
14. I nomi fittizi scelti per i miei interlocutori spesso rimandano a stereotipi (Klaus, Ulrike e
Helga i tedeschi vs Antonio, Anna, Marino gli italiani) che poco colgono le sfumature della realtà
sociale. Non invento io, però, lo stile di questi nomi. Queste contrapposizioni nette, dei nomi e
della lingua, sono parte integrante della realtà quotidiana della vita cittadina a Bolzano che io
cerco semplicemente di testimoniare, svelando al tempo stesso quanto queste contrapposizioni
spesso si mitighino e ibridino nella vita quotidiana.
15. https://designdisaster.unibz.it/es-lebe-der-park-vivere-il-parco/
16. www.labbz.it/2019/03/28/%EF%BB%BF%EF%BB%BFlabcafe-il-futuro-di-piazza-vittoria-die-
zukunft-des-siegesplatzes/
17. Per iniziative che cercano di collegare il patrimonio biologico e culturale per piani di sviluppo
si veda, per es., il Centro Interdipartimentale BIOCULT per le ‘Risorse bio-culturali e lo sviluppo
locale’ dell’Università degli Studi del Molise coordinato dalla prof.ssa Letizia Bindi; si veda anche
il  progetto  https://ec.europa.eu/jrc/en/science-update/reconnecting-nature-and-culture-
celebrate-european-year-cultural-heritage (ringrazio Valentina Lapiccirella Zingari per la gentile
segnalazione).
RIASSUNTI
L’articolo analizza come la percezione e le pratiche relative al verde urbano nella città di Bolzano
siano  implicate  in  progetti  di  cittadinanza  ed  etnicizzazione,  con  particolare  riferimento
all’italianizzazione  della  zona  a  partire  dal  primo  dopoguerra.  Attraverso  una  metodologia
etnografica  (parte  di  un  progetto  interdisciplinare),  l’articolo  mostra  come  la  percezione  e
fruizione del verde urbano di Bolzano sia il risultato di tracce storiche che si stratificano e si
combinano a reinterpretazioni effettuate alla luce delle sfide poste dalla situazione socio-politica
attuale L’etnografia suggerisce che piante e parchi non siano un semplice sfondo alle vicende
umane ma, piuttosto, partecipino a queste attraverso il loro specifico spaziotempo. Ciò rende
quindi immaginabile una nuova alleanza tra piante e esseri umani per ripensare la società civile e
il  concetto  di  cittadinanza  a  Bolzano  all'interno  e  oltre  la  cornice  universalizzante
dell'Antropocene.
This article analyses how the perception and the practices related to urban green in the city of
Bolzano (north-Italy) are implicated in processes of citizenship and ethnic identity, with special
reference  to  colonial  invasion  of  the  area  since  the  end  of  first  world  war.  Through  anTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201918
ethnographic approach (part of a interdisciplinary project), the article illustrates how the way in
which  people  in  Bolzano  make  sense  and  use  the  urban  green  is  the  result  of  historically
stratified influences that are entangled to contemporary reinterpretations made on the basis of
actual socio-political challenges. The ethnography suggests that plants and parks are not simply
a  background  to  human  affairs,  rather,  these  participate  to  human  undertakings  with  their
specific spacetime. This makes, therefore, possible to imagine a new alliance between plants and
humans to rethink civil society and citizenship in the city of Bolzano within and beyond the
universalizing framework of the Anthropocene.
INDICE
Keywords : plants, urban green, citizenship, fascism, non-human
Parole chiave : piante, verde urbano, cittadinanza, fascismo, non-umani
AUTORE
ROBERTA RAFFAETÀ 
Facoltà di Design e Arti,  Libera Università di Bozen-Bolzano roberta.raffaeta@unibz.itTutti i colori del verde. Il ruolo del verde urbano nei processi di cittadina...
Archivio antropologico mediterraneo, Anno XXII, n. 21 (1) | 201919
